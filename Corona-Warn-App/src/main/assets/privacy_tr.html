<p>
    Bu Veri Gizliliği Beyanında, Almanya Federal Hükümetinin resmi Corona-Warn-App’ını
    kullandığınızda, verilerinizin nasıl işleneceğini ve hangi veri koruma haklarına sahip
    olduğunuzu öğreneceksiniz.
</p>

<p>
    Burada aşağıdaki konular ele alınmaktadır:
</p>
<ul>
    <li><strong>1. Corona-Warn-App’ın yayımcısı kimdir?</strong></li>
    <li><strong>2. Uygulamanın kullanılması isteğe bağlı mı?</strong></li>
    <li><strong>3. Verileriniz işlenmesinde hangi yasal dayanaklar söz konusudur?</strong></li>
    <li><strong>4. Uygulama kimleri hedefler?</strong></li>
    <li><strong>5. Hangi veriler işlenir?</strong></li>
    <li><strong>6. Verileriniz niçin işleniyor?</strong></li>
    <li><strong>7. Sınır ötesi uyarı sistemi nasıl çalışır?</strong></li>
    <li><strong>8. Uygulamanın hangi izinlere gerek duyar?</strong></li>
    <li><strong>9. Verileriniz ne zaman silinir?</strong></li>
    <li><strong>10. Verileriniz kime aktarılır?</strong></li>
    <li><strong>11. Verileriniz AB dışındaki ülkelere aktarılacak mı?</strong></li>
    <li><strong>12. Verdiğiniz rıza beyanını nasıl geri alabilirsiniz?</strong></li>
    <li><strong>13. Başka hangi veri koruma haklarına sahipsiniz?</strong></li>
    <li><strong>14. Veri koruma görevlisi ve iletişim</strong></li>
</ul>
<p>
    Bu metnin tüm kullanıcılar için anlaşılabilir olması amacıyla, mümkün olduğunca basit ve teknik
    terimler içermeyen bir metin hazırladık.
</p>
<h2>
    1. Corona-Warn-App’ın yayımcısı kimdir?
</h2>
<p>
    Bu Uygulama, Almanya Federal Hükümeti için Robert Koch-Institut (Robert Koch Enstitüsü)
    (<strong>RKI</strong>) tarafından yayımlanmaktadır. RKI, ayrıca kişisel verilerinizin, veri
    gizliliği kurallarına uygun olarak işlenmesinden de sorumludur.
</p>

<p>
    Uygulama ile yapılan korona testiniz pozitif çıkmışsa ve sınır ötesi bir uyarı tetiklediğinizde,
    katılımcı ülkelerdeki resmi Korona uygulamalarının kullanıcılarıyla bir karşılaşma söz konusu
    olursa, bu kişilerin uyarılması sağlanır. Bu durumda hem RKI hem de sınır ötesi uyarı
    sistemlerine katılan ilgili ülkelerin yetkili sağlık kurumları, verilerin işlenmesinden
    müştereken sorumlu olur. Ayrıntılar için Madde 7’ye bakın.
</p>
<h2>
    2. Uygulamanın kullanılması isteğe bağlı mı?
</h2>
<p>
    Uygulamanın kullanılması isteğe bağlıdır. Uygulamayı yüklemeniz, Uygulamanın hangi işlevlerini
    kullanmanız ve verileri diğer kişilerle paylaşmanız noktasında yalnızca siz karar verirsiniz.
    Kişisel verilerinizin RKI’ye veya diğer kullanıcılara aktarılmasını gerektiren Uygulamanın tüm
    ana işlevleri, sizden önceden açıkça rızanızı vermenizi gerektirir. Rızanızı vermezseniz veya
    sonradan bu rızayı geri alırsanız, bu durum sizin için bir sakınca doğurmaz.
</p>
<h2>
    3. Verileriniz işlenmesinde hangi yasal dayanaklar söz konusudur?
</h2>
<p>
    Esas itibariyle yalnızca siz daha önce açık bir şekilde rıza beyanında bulunmuşsanız,
    verileriniz ancak o zaman RKI tarafından işlenir. Buradaki yasal dayanak, GVKT (Genel Veri
    Koruma Tüzüğü) madde 6, fıkra 1, cümle 1, bent a ve sağlık verileri durumundaki yasal dayanak
    ise GVKT madde 9, fıkra 2, bent a’dır. Daha önce vermiş olduğunuz rızanızı, istediği zaman geri
    alabilirsiniz (geri alma hakkı). Onayınız geri alma hakkı ile ilgili ayrıntılı bilgileri Madde
    12’de bulabilirsiniz. Günlük istatistiklerin sağlanması için erişim verilerinin işlenmesi (bkz.
    Madde 6 f.), GVKT madde 6, fıkra 1, bent e ile bağlantılı olarak BGA-NachfG (Federal Sağlık
    Kurumu Halef Kuruluşları hakkında Kanun) madde 4, fıkra 4 uyarınca RKI tarafından toplumun
    bilgilendirilmesi kapsamında gerçekleşir.
</p>
<h2>
    4. Uygulama kimleri hedefler?
</h2>
<p>
    Uygulama, en az 16 yaşında olan ve Almanya’da yaşayan kişilere yönelik hazırlanmıştır.
</p>
<h2>
    5. Hangi veriler işlenir?
</h2>
<p>
    Uygulamanın tüm sistemi, mümkün olduğunca az kişisel verileri işleyecek şekilde
    programlanmıştır. Bu demektir ki sistem, risk değerlendirmesi, diğer kişilerin uyarılması ve
    test sonucunun alınması için, RKI’nin veya diğer kullanıcıların sizin kimliğinizi, adınızı,
    konumunuzu veya diğer kişisel bilgilerinizi öğrenmesine olanak tanıyan verileri toplamamaktadır.
    Kendi adınıza düzenlenen negatif hızlı test sonucu için onayı görüntüleyebileceğiniz (bkz. Madde
    6c) “hızlı test sonucunu kanıtlama” fonksiyonu için istisna ve test merkezinde hızlı testin
    uygulanması için gereken verilerin hazırlandığı “hızlı test profili”oluşturma fonksiyonu söz
    konusudur (bunun için bkz. Madde 6d.).
</p>

<p>
    Dolayısıyla Uygulama, standart olarak analiz araçları üzerinden kullanıcı davranışınızın
    herhangi bir değerlendirmesini yapmaz. Sadece isteğe bağlı veri bağışına açıkça onay vermeniz
    veya bir hata raporu kaydetmeniz ve bunu RKI’ye iletmeniz durumunda, Uygulama kullanımınıza
    ilişkin belirli veriler, RKI’ye aktarılacaktır (bkz. Madde 5 i ve Madde 5 k.).
</p>

<p>
    Uygulama tarafından işlenen veriler aşağıdaki kategorilerde sınıflandırılabilir:
</p>
<h3>
    a. Erişim verileri
</h3>

<p>
    Uygulama, RKI’nin sunucu sistemiyle (bundan böyle: <strong>sunucu sistemi</strong>) her veri
    alışverişinde, sunucu sistemi erişim verileri olarak adlandırılan verileri işler. Bu işlem,
    Uygulamanın güncel verilere (örneğin uyarılar için) erişebilmesi veya akıllı telefonda saklanan
    belirli verileri sunucu sistemine aktarabilmesi için gereklidir. Erişim verileri aşağıdaki
    verilerden oluşmaktadır:
</p>
<ul>
    <li>
        IP adresi
    </li>
    <li>
        Erişimin tarih ve saati
    </li>
    <li>
        Aktarılan veri miktarı (veya paket uzunluğu)
    </li>
    <li>
        Veri alışverişinin başarılı olup olmadığına dair ileti
    </li>
</ul>
<p>
    Bu erişim verileri, Uygulamanın ve sunucu sisteminin teknik açıdan işletimini sürdürmek ve
    güvence altına almak için işlenmektedir. Bu süreçte siz, Uygulamanın kullanıcısı olarak şahsen
    tanımlanmazsınız ve sizin için bir kullanıcı profili oluşturulmaz. IP adresi, kullanım işlemi
    bitiminden sonra saklanmaz.
</p>

<p>
    Bir kullanım işlemi sırasında verilerinizin IP adresinize yetkisiz atanmasını önlemek için,
    Uygulama, sunucu sistemine sadece özel bir giriş sunucusu üzerinden erişir. Bunun ardından giriş
    sunucusu, Uygulama tarafından talep edilen veya iletilen verileri, IP adresi olmaksızın, yetkili
    sunucuya iletir, bu sayede IP adresi sunucu sisteminde işlenmez.
</p>
<h3>
    b. Maruz kalma verileri
</h3>

<p>
    iPhone’unuzun COVID-19 bildirim sistemini (orada “maruz kalma bildirimleri” olarak adlandırılır)
    veya Android akıllı telefonunuzun (orada “COVID-19 temas bildirimleri” olarak adlandırılır)
    etkinleştirdiğinizde, akıllı telefonunuz, Bluetooth üzerinden maruz kalma verilerini göndermeye
    başlar ve bu veriler yakınınızda bulunan diğer akıllı telefonlar tarafından kaydedilir. Öte
    yandan, kendi akıllı telefonunuz da diğer akıllı telefonlardan maruz kalma verileri alır.
    Gönderilen maruz kalma verileri şunları içerir:
</p>
<ul>
    <li>
        Rastgele kimlik kodları (bundan böyle: <strong>rastgele kimlik numaraları</strong>)
    </li>
    <li>
        Bluetooth protokol sürümü
    </li>
    <li>
        Bluetooth iletim gücü, desibel miliwatt (dBm) olarak
    </li>
</ul>
<p>
    Kaydedilen karşılaşmalardaki maruz kalma verileri, ek olarak şunları içerir:
</p>
<ul>
    <li>
        Karşılaşmanın günü, saati ve süresi
    </li>
    <li>
        Bluetooth iletim gücü, dBm cinsinden
    </li>
</ul>
<p>
    Rastgele kimlik numaraları düzenli olarak değiştirilir. Bu yöntem, akıllı telefonunuzun bu
    rastgele kimlikler üzerinden tanımlanmasını önlemeye yöneliktir. Akıllı telefonunuz tarafından
    gönderilen kendi maruz kalma verileriniz ve temas halinde olduğunuz kişilerin kayıtlı maruz
    kalma verileri, akıllı telefonunuza kaydedilir ve her ikisi de 14 günün ardından silinir. Aynı
    şekilde gönderdiğiniz maruz kalma verileriniz, diğer Uygulama kullanıcılarının akıllı
    telefonları tarafından kaydedildiğinde, işlenmeye başlanır.
</p>

<p>
    Lütfen dikkate alın: COVID-19 bildirim sistemi, işletim sisteminizin bir işlevidir. Dolayısıyla
    bu sistemin sağlayıcıları ve sorumluları, Apple (iPhone’unuz varsa) ve Google’dır (Android
    akıllı telefonunuz varsa). Bu bağlamda verilerin işlenmesi, bu şirketlerin veri koruma
    yönetmeliklerine tabidir ve RKI’nin sorumluluk ve etki alanı dışındadır. İşletim sisteminizin
    sürümüne ve ayarlarına bağlı olarak, fiili gösterimler, kullanım adımları ve ayar seçenekleri,
    bu Veri Gizliliği Beyanındaki sunumdan farklı olabilirler. Söz konusu üreticiler, size daha
    ayrıntılı bilgi sağlamaktadır:
</p>
<ul>
    <li>
        Android akıllı telefonlar için bu bilgileri Google’da, cihazınızdaki
        “Ayarlar” &gt; Google &gt; COVID-19 temas bildirimleri ve “Daha fazla
        bilgi” bağlantısı altında bulabilirsiniz.
    </li>
    <li>
        Apple iPhone’ları için bu bilgiler, cihazınızdaki “Ayarlar” &gt; “Maruz
        kalma bildirimleri” ve “Maruz kalma bildirimleri böyle çalışır…”
        bağlantısı altında bulabilirsiniz.
    </li>
</ul>
<h3>
    c. Hızlı test verileri
</h3>
<p>
    Test merkezinde tarafınızca yapılan antijen hızlı testlerin sonuçlarını Uygulama üzerinden
    açabilirsiniz. Bu tekliften faydalanmak için test merkeziniz sizin için Uygulama ile taramanızın
    gerektiği özel bir kare kodu oluşturur. Kare kodda kodlanmış halde hızlı testiniz için sarih kod
    ve test zamanı mevcuttur. Uygulamada negatif hızlı test bulgusuna ilişkin test sonuçlarını
    kanıtlama amaçları için isminizle görüntülemek için kare kodda kodlanmış halde tarafınızca
    kaydedilen diğer veriler bulunur.
</p>
<h3>
    d. Hızlı test profili
</h3>
<p>
    Uygulamada hızlı test profilinize kişisel bilgiler kaydedebilirsiniz. Hızlı test profili şu
    alanları içerir: Ad, soyadı, doğum tarihi, sokak ve hane numarası, posta kodu, şehir, telefon
    numarası, e-posta adresi. Uygulama verilerinizi tarafınızca belirtilen tüm verileri içeren
    kişisel kara kodunuza dönüştürür. Uygulamada hızlı test profilinin oluşturulması ve bunun test
    merkezinde kullanılması isteğe bağlıdır. Hızlı test profilinize hangi verileri kaydedeceğinizi
    kendiniz belirleyebilirsiniz. Sadece bu veriler kare kodda bulunur. Test merkezinde kare kodunda
    bulunmayan başka bilgilerin gerekli olması halinde bu bilgileri test merkezine başka şekilde de
    ulaştırabilirsiniz.
</p>
<h3>
    e. Olay verileri
</h3>
<p>
    Bir olayı (örneğin bir etkinlik, bir parti veya konser) veya bir konumu (örneğin bir mağaza veya
    bir restoran) ziyaret ettiğinizde, orada bulunmanızı Uygulamaya kaydedebilirsiniz. Bu bağlamda
    ilgili olayın organizatörleri veya mağaza sahipleri konuklara birer QR kod sağlayabilir.
</p>
<p>
    Konuk olarak giriş yaparken bu QR kodu Uygulama ile taratıp “giriş denetimi yaptırabilirsiniz”.
    Bu olay veya konumdan ayrıldığınızda ise Uygulamada tekrar “çıkış denetimi yaptırabilirsiniz”.
    Böylece Uygulama, daha sonra bunu ve ilgili olay veya konumda ne zaman bulunduğunuzu hatırlar.
    Bir konuğun daha sonra yaptırdığı bir Korona testi pozitif çıkarsa ve Uygulama aracılığıyla bir
    uyarı tetiklerse, bu durumda onunla aynı zamanda giriş denetimi yaptırmış olan tüm konuklar
    uyarılacaktır.
</p>
<p>
    Konuk olarak bir QR kod taratırsanız, o olayın organizatörü tarafından sağlanan olay ayrıntıları
    (olayın / konumun adı, adresi / konumu, tipik kalış süresi ve gerekirse olayın başlama zamanı)
    ve giriş denetimi zamanı akıllı telefonunuza kaydedilirler. Buna ek olarak Uygulamanız, QR kodda
    yer alan verileri baz alarak, o olaya benzersiz olarak atanabilen şifrelenmiş bir kimlik
    numarası türetir (bundan böyle: olay kimliği). Olay kimliğinden ilgili olay veya konuma yönelik
    herhangi bir çıkarım mümkün değildir. Uygulamada çıkış denetimi yaptırırsanız veya olayın
    organizatörü tarafından belirlenen süre dolduktan sonra otomatik olarak çıkış denetimi
    yaptırılırsa, bu tarih akıllı telefonunuza kaydedilir.
</p>
<p>
    Bunun yanı sıra temas günlüğünüzde standart olarak bir veri girişi oluşturulur. Bu konudaki
    ayrıntılar Madde 5.g. ve 6.g. açıklanmıştır. Temas günlüğünüzde bir olay veya konum için bir
    veri girişi oluşturmak istemiyorsanız, Uygulamadaki ilgili kaydırıcıyı kullanarak bu işlevi
    kolayca devre dışı bırakabilirsiniz.
</p>
<p>
    “Giriş denetimlerim” altında önceki giriş denetimlerinizi inceleyebilir, silebilir ve çıkış
    denetimi zamanını ayarlayabilirsiniz.
</p>
<p>
    Olayın organizatörü olarak konuklarınız için birer QR kod oluşturursanız, belirttiğiniz olay
    ayrıntıları ve aynı şekilde bir rastgele kimlik kodu, QR koda kaydedilir. Rastgele kimlik kodu,
    aynı olay ayrıntıları için belirlenen konumların ve olayların, daha sonra farklı olay
    kimliklerine sahip olmasını mümkün kılar. Oluşturduğunuz QR kodları akıllı telefonunuza
    kaydedilir. “QR kodlarım" altında kendi oluşturduğunuz QR kodları istediğiniz zaman
    silebilirsiniz.
</p>
<p>
    Olay giriş denetimlerinin kullanılması isteğe bağlıdır. Olay veya konumunuz için bir QR kod
    oluşturmaya ve bir olay veya konumda giriş denetimi yaptırmaya siz kendiniz karar verirsiniz.
</p>
<h3>
    f. Sağlık verileri
</h3>
<p>
    Sağlık verileri, bir kişinin sağlığı hakkında bilgiler içeren tüm verilerdir. Bunlar, yalnızca
    bir kişinin eski ve güncel hastalıklarıyla ilgili bilgileri değil, aynı zamanda hastalık riski
    (örneğin bir kişinin Koronavirüs ile enfekte olma riski) ile ilgili bilgilerdir. Uygulama,
    sağlık verilerini aşağıdaki durumlarda işler:
</p>
<ul>
    <li>
        Bir maruz kalma fark edildiğinde
    </li>
    <li>
        Uygulama üzerinden bir test sonucu çağırırsanız
    </li>
    <li>
        Karşılaşmalarınızı ve eş zamanlı bulunulan olaylardaki veya konumlardaki konukları, Uygulama
        üzerinden olası bir enfeksiyon konusunda uyarırsanız
    </li>
    <li>
        Olası Korona semptomlarının başlangıcına ilişkin beyanda bulunursanız veya
    </li>
    <li>
        Uygulamaya dijital aşı sertifikaları eklediğinizde.
    </li>
</ul>
<p>
    Ayrıntılar 6. Maddede açıklanmıştır.
</p>
<h3>
    g. Temas güncesindeki veriler
</h3>

<p>
    Temas günlüğünüze, hangi kişilerle ne zaman ve nerede karşılaştığınızı ve karşılaşmanın
    koşullarını veya kişiler ve konumlar ile ilgili iletişim bilgilerini not ederseniz, bu bilgiler
    akıllı telefonunuzda şifrelenmiş halde saklanır. Temas günlüğü kayıtları, yalnızca hatırlatma
    işlevi görür. RKI veya diğer kurumlar, temas günlüğündeki kayıtlara erişemez. Temas günlüğü, son
    14 gün içindeki kişisel temaslarınızı takip etmenize yardımcı olabilir. Korona testiniz pozitif
    çıkarsa ve sağlık kurumu sizden temas takibinde yardım etmenizi rica ederse, sağlık kurumuna
    gerekli bilgileri hızlı bir şekilde aktarabilirsiniz.
</p>

<p>
    Temas güncesinin kullanılması isteğe bağlıdır. Veri girişlerinin temas güncesine nasıl
    kaydedileceğine siz karar verirsiniz. Bu açıdan veri girişlerinizden de siz sorumlusunuz.
    Dolayısıyla temas güncesine eklediğiniz kişilerin mahremiyetine lütfen saygı gösterin. Bu
    bilgiler, üçüncü taraflara aktarılmamalı ve güvenli olmayan iletişim kanalları üzerinden
    aktarımı yapılmamalıdır. Yetkili sağlık kurumu, temas bağlantılarınızı takip etmek isterse,
    sizden hangi bilgilere gerek duyduğunu ve sizin bunları nasıl sağlayacağınızı size
    söyleyecektir.

</p>
<h3>
    h. Korona aşılarınıza ilişkin veriler
</h3>
<p>
    Aşı olduğunuzda size sağlanan aşı sertifikalarınızı Uygulamaya ekleyebilirsiniz. Dijital aşı
    sertifikasını talep etmeniz isteğe bağlıdır. Bu olanaktan yararlanmak isterseniz, aşı olduktan
    sonra size QR kodlu bir çıktı verilir. Bu kod, Korona aşılamanızla ilgili şu verileri içerir:
</p>
<ul>
    <li>
        Kişisel veriler (adı, soyadı, doğum tarihi)
    </li>
    <li>
        Aşıya ilişkin bilgiler (hastalık, aşı maddesi, ürün, üretici firma)
    </li>
    <li>
        Aşılamaya ilişkin bilgiler (doz numarası, toplam doz sayısı, aşılama tarihi, ülke,
        düzenleyen kurum)
    </li>
    <li>
        Aşı sertifikasının benzersiz kimlik kodu.
    </li>
</ul>
<p>
    Aşı olduğunuzda toplanan bu veriler, dijital aşı sertifikası için QR kodu taradığınız anda
    Uygulamaya kaydedilir.
</p>
<h3>
    i. Kullanım verileri (veri bağışı)
</h3>
<p>
    Veri bağışını etkinleştirdiğinizde Uygulama, Uygulama kullanımınıza ilişkin belirli verileri
    günde bir kez RKI’ye aktarır (bundan böyle: Kullanım verileri). Bu kullanım verileri, Uygulama
    tarafından görüntülenen riskli karşılaşmalar, alınan ve tetiklenen uyarılar, alınan test
    sonuçları ve akıllı telefonunuzun işletim sistemine ilişkin verilerdir. Kullanım verileri
    ayrıntılarıyla şunlardır:

</p>
<ul>
    <li>Veri bağışının tarihi (yani aktarımın günü)</li>
    <li>Uyarı geçmişindeki önceki güne göre değişiklikler.</li>
    <li>Veri bağışı sırasında hangi risk durumunun görüntülendiği.</li>
    <li>Karşılaşmaların risk durumlarının hesaplama temeline ilişkin veriler.</li>
    <li>Akıllı telefonunuzun modeli ve sürümü ile Uygulamanızın sürümü ve kullanılan işletim
        sistemine ilişkin bilgiler.
    </li>
</ul>
<p>
    Uygulama üzerinden test sonucunuzu aldıysanız:
</p>
<ul>
    <li>Test sonucunun pozitif mi yoksa negatif mi olduğu.</li>
    <li>Test kaydı sırasında hangi riskin görüntülendiği.</li>
    <li>Son riskli karşılaşmadan ve bunun Uygulamada görüntülenmesinden test kaydına kadar geçen
        süre.
    </li>
    <li>Bir uyarıyı tetiklemek için işlevi başlatıp başlatmadığınız ve başlattıysanız, bu süreçte
        hangi adıma kadar geldiğiniz (örn. semptom sorgusuna kadar gelmeniz).
    </li>
</ul>
<p>
    Bir uyarı tetiklediyseniz:
</p>
<ul>
    <li>Semptomların başlangıcı hakkında bilgi verip vermediğiniz.</li>
    <li>Başkalarını uyarmak için ne zaman rıza verdiğiniz (test kaydından önce veya sonra).</li>
    <li>Uyarı sürecinin tamamını geçip geçmediğiniz veya uyarı işlemini daha önce yarıda bırakılıp
        bırakmadığınız (örneğin verilerinizin başarıyla aktarıldığına ilişkin onayı bekleyip
        beklemediğiniz gibi).
    </li>
    <li>Test kaydınız ile test sonucunuza erişiminiz arasında kaç saat geçtiğine ilişkin bilgi.</li>
    <li>Yüksek risk bildiriminden uyarının tetiklenmesine kadar geçen gün sayısı.</li>
    <li>Test kaydından sonra geçen saat sayısı.</li>
</ul>
<p>
    Ayrıca kullanım verileriyle birlikte RKI’ye aktarılmak üzere bölgeniz ve yaş grubunuza ilişkin
    diğer opsiyonel verileri de sağlayabilirsiniz.
</p>
<p>
    RKI, Uygulamanın etki gücünü ve işlevselliğini değerlendirmek ve pandemi hakkında yeni
    çıkarımlar elde etmek için, kullanım verilerini olası opsiyonel veriler ile birleştirecek ve
    anonimleştirilmiş istatistikler olarak değerlendirecektir
</p>
<p>
    Veri bağışına katılım, gönüllü olarak gerçekleşmektedir. Veri bağışının etkinleştirilmesi,
    Uygulamanızın orijinalliğinin doğrulanmasını gerektirir (bu konuyla ilgili daha fazla bilgi için
    bkz. Madde 5&nbsp;l. ve 11.).
</p>
<h3>
    j. Ankete katılım
</h3>

<p>
    Uygulamada bazı kullanıcılara bir RKI anketine katılma olanağı verilir. Ankete katılma teklifi
    genelde, Uygulamada kaydedilen belirli bazı olaylara (örneğin yüksek risk görüntülenmesi) bağlı
    olarak sunulur. Ankete katılarak, RKI’nin Uygulamanın etki gücünü değerlendirmesine, Uygulamayı
    iyileştirmesine ve örneğin Uygulama üzerinden gönderilen uyarıların enfeksiyonu önlemeye katkı
    verip vermediklerini ve nasıl verdiklerini anlamasına yardımcı olursunuz.
</p>

<p>
    Ankete katılım isteğe bağlıdır. Bir ankete katılmaya ve kullanım verilerinin RKI’ye
    aktarılmasına, siz kendiniz karar verirsiniz. Bu anketler, yönlendirileceğiniz Uygulama
    dışındaki bir web sitesinde gerçekleştirilir. Ankete katılım, Uygulamanızın orijinalliğinin
    doğrulanmasını gerektirir (bu konuyla ilgili daha fazla bilgi için bkz. Madde 5&nbsp;j. ve 11.).
</p>
<h3>
    k. Hata raporlarının içerikleri
</h3>
<p>
    Hata analizi ile ilgili olarak Uygulama teknik desteğine yardımcı olmak için Uygulamanızda hata
    raporu kaydedebilirsiniz. Hata raporunu kaydetmeye başladığınızda,
</p>
<ul>
    <li>
        Uygulamadaki kullanım adımlarınız,
    </li>
    <li>
        teknik adımlar ve süreçler ile durum raporları
        <ul>
            <li>
                risk değerlendirmesi (örneğin, maruz kalma verilerinin nasıl işlendiği, enfeksiyon
                riskinin hesaplanması, pozitif listelerin güncellenmesi, hesaplanan risk durumunun
                görüntülenmesi),
            </li>
            <li>
                test sonuçlarını çağrılması ve görüntülenmesi ve
            </li>
            <li>
                başkalarını uyarmak için olası prosedürler (örneğin akıllı telefonunuz tarafından
                taşıma riski değerlerinin hesaplanması ve rastgele kimlik numaralarınızın tekniksel
                açıdan sağlanması)
            </li>
        </ul>
    </li>
</ul>
<p>
    akıllı telefonunuzda kapsamlı bir şekilde kaydedilir ve saklanır. Bir hata raporu sağlık
    verileri de içerebilir, çünkü bir riskli karşılaşmanın saptanmasına yönelik teknik adımlar ve
    süreçler de kaydedilmektedir.
</p>
<p>
    Ancak hata raporu, test kaydı QR kodları ile Uygulamanızda depolanan belirteç, hızlı test
    sonuçları, aşı sertifikaları ve temas günlüğünüzdeki veri girişlerine ilişkin herhangi bir bilgi
    içermez. Hata raporu, adınızı ve RKI tarafından kimliğinizin tanımlanmasını sağlayacak diğer
    verileri içermez.
</p>
<p>
    İstediğiniz zaman hata raporunu kaydını durdurabilir ve hata raporunu silebilirsiniz. Hata
    raporunu RKI ile paylaşmaya karar verdiğinizde, size Uygulama üzerinden hata raporu bir kimlik
    kodu (hata raporu kimlik numarası) gönderilir. Hata raporu kimlik numarası üzerinden RKI, hata
    raporunuzu, teknik desteğe örneğin hatanın bir açıklamasını e-posta ile ilettiğinizde ayrı
    olarak sağladığınız diğer bilgilere atayabilir. Hata raporu kimlik numaranızı teknik desteğe
    aktardığınızda, onların diğer bazı veriler aracılığıyla sizin kimliğinize bağlantı kurması
    mümkün olabilir.
</p>
<p>
    Bir hata raporunun oluşturulması ve RKI’ye gönderimi isteğe bağlı gerçekleşir. Bir hata raporu
    kaydetmek ve bunu Uygulama teknik desteğe göndermek isteyip istemediğinize siz kendiniz karar
    verirsiniz. Veri bağışının gönderiminin etkinleştirilmesi, Uygulamanızın orijinalliğinin
    doğrulanmasını gerektirir (bu konuyla ilgili daha fazla bilgi için bkz. Madde 5 l ve Madde 11).
</p>
<h3>
    l. Uygulamanızın orijinalliğinin doğrulanması
</h3>

<p>
    Uygulamadaki bazı işlevler, Uygulamanızın orijinalliğinin önceden kontrol edilmesini ve RKI için
    onaylanmasını gerektirir. Orijinal ürün kontrolü, özellikle Uygulamanın manipüle edilmiş veya
    tahrif edilmiş (“sahte”) bir sürümünü kullanıp kullanmadığınızı belirlemek içindir. Orijinal
    ürün kontrolü için işletim sisteminizin bir işlevinden yararlanılır. Bu bağlamda akıllı
    telefonunuz tarafından benzersiz bir kimlik kodu oluşturulur ve bunu işletim sisteminizin
    üreticisine gönderir (bir Android akıllı telefon kullanıyorsanız, bu veriler Google’a, iPhone
    kullanıyorsanız Apple’a aktarılır). Bu kimlik kodu, akıllı telefonunuzun sürümü ve Uygulama
    hakkında veriler içerir. İşletim sisteminizin sağlayıcısı, muhtemelen kimlik kodunuz üzerinden
    kim olduğunuzu ortaya çıkarabilir ve akıllı telefonunuzun orijinallik kontrolünün yapıldığını
    anlayabilir. Uygulamadan karşılaşma verileri gibi başka bilgiler İşletim sisteminizin
    sağlayıcısına gönderilmez. İşletim sisteminin sağlayıcısı, Uygulamanızın orijinal olduğunu
    RKI’ye doğrulamak için bu kimlik kodunu kullanır. Orijinalliğinin doğrulanmasını sağlayan bu
    işlevin kullanılması isteğe bağlıdır. Ancak Uygulamanızın orijinalliğinin doğrulanmasını kabul
    etmezseniz, Uygulamanın başka bazı işlevleri sizin için sunulmayabilir.
</p>
<h2>
    6. Verileriniz niçin işleniyor?
</h2>
<h3>
    a. Risk değerlendirmesi
</h3>

<p>
    Uygulamanın ana işlevlerinden biri, risk değerlendirmesidir. Bunun görevleri, Korona testi
    pozitif çıkan kişilerle olası maruz kalmaları (riskli karşılaşmalar) konusunda sizi sınır ötesi
    ortamda da uyarmak, kişisel enfeksiyon riskinizi hesaplamak ve size bu bağlamda davranış ve
    sağlık bilgileri temin etmektir.
</p>

<p>
    Bu amaç doğrultusunda Uygulama, resmi Korona uygulamaları aracılığıyla bir uyarı tetikleyen
    kullanıcılara ait bilgileri içeren güncel bir pozitif listeyi sunucu sisteminden günde birkaç
    kez çağırır (bkz. Madde 7). Bu pozitif liste, uyarı tetikleyen kullanıcılara ait rastgele kimlik
    numaralarını ve varsa semptomların başlangıcına ilişkin bilgileri içerir. Uyarı tetikleyen
    kullanıcılar bir olayda giriş denetimi yaptırırlarsa, bu durumda pozitif liste, ilgili olay
    kimliklerini ve olayda kalma süresini (giriş ve çıkış saatleri) içerir.
</p>
<p>
    Pozitif listedeki rastgele kimlik numaralarını ve olay kimliklerini, ek olarak bir taşıma riski
    değeri ve tanı tipi hakkında bilgi de içerir (bkz. Madde 6 e.).
</p>
<p>
    Uygulama pozitif listeden aldığı bu rastgele kimlik numaralarını, COVID-19 bildirim sistemine
    aktarır ve bu sistem bu kodları, karşılaşmalarınızda kaydedilen rastgele kimlik numaraları ile
    karşılaştırır. COVID-19 bildirim sistemi bir eşleşme saptarsa, söz konusu maruz kalma için
    kaydedilen maruz kalma verilerini Uygulamaya aktarır. Bu maruz kalma verileri ve pozitif
    listedeki bilgiler (taşıma riski değeri, semptomların başlangıcına ilişkin bilgiler) enfeksiyon
    riskinizi belirlemek için Uygulama tarafından değerlendirmeye alınır. Bu veriler için olan
    değerlendirme kuralları, RKI’nin güncel bilimsel bulgularına (örn. temas süresinin enfeksiyon
    riski üzerindeki etkisi) dayanmaktadır. Yeni bulgular olması durumunda RKI, Uygulamanın
    değerlendirme ayarları üzerinden bu değerlendirme kurallarını güncelleyebilmektedir. Bu durumda,
    yeni değerlendirme ayarları pozitif listeyle birlikte Uygulamaya aktarılır.
</p>

<p>
    Enfeksiyon riski, yalnızca Uygulama içinde hesaplanır ve COVID-19 bildirim sistemine veya diğer
    alıcılara (RKI, Almanya’daki diğer sağlık kurumları veya diğer ülkeler, Apple, Google ve diğer
    üçüncü taraflar da dahil olmak üzere) aktarılmaz.
</p>

<p>
    Sizin için bir enfeksiyon riski hesaplanırsa, bu değer Uygulamada görüntülenecektir.
    Görüntülenen bu risk değeri yüksek ise, bunun anlamı, sizin Korona testi pozitif çıkan ve bir
    uyarı tetikleyen diğer kullanıcılarla bir veya daha çok kez karşılaşmış olmanızdır. Son 14 gün
    için hesaplanan risk, iletişim günlüğünün takvim görünümünde görüntülenir. Lütfen riskin
    kaynağıyla ilgili yanlış çıkarımlar yapmaktan kaçının: Belli bir gün için hesaplanan ve
    görüntülenen bir risk, tanımadığınız kullanıcılarla farkına varmadığınız bir karşılaşmaya kadar
    geri gidebilir ve mutlaka iletişim günlüğüne girdiğiniz kişiler veya yerlerle ilgili olması
    gerekmez.
</p>
<h3>
    b. Test sonucu çağırın
</h3>

<p>
    Bir korona testi (PCR testi ya da hızlı antijen testi) yaptırdıysanız, test sonucunuzu Uygulama
    üzerinden görüntüleyebilirsiniz. Test sonucunuz hazır olur olmaz, Uygulama sizi bu konuda
    bilgilendirecektir. Ancak bu bilgilendirme, test kuruluşunun (örn. test laboratuvarının ya da
    test merkezinin) sunucu sistemine bağlı olmasını ve ayrıca test süreci kapsamında sizin test
    sonuçlarınızın aktarılmasına onay vermenizi gerektirir. Uygulamanın sunucu sistemine bağlı
    olmayan test kuruluşları tarafından gönderilen test sonuçları görüntülenemez. Bir QR kod
    almadıysanız, bu işlevi yine aynı şekilde kullanamazsınız.
</p>

<p>
    <u>QR kodu tarayın</u>
</p>

<p>
    Test sonucunu Uygulama aracılığıyla çağırmak için, bu QR kodu akıllı telefonunuzun kamerasıyla
    taramanız gerekir. Bu QR kod, bir kod numarası içerir, bu kod numarası tarama işlemiyle okunur
    ve testinize ataması yapılır. Hızlı antijen testi söz konusuysa kare kod, Madde 5c. altında
    açıklanan hızlı test verilerini içerir. Okunan kod numarası, Uygulama tarafından karma hale
    getirilir. Bunun anlamı, kod numarasının spesifik bir matematik yöntemi ile sürece
    yabancılaştırılması ve böylece artık tanınmaz hale gelmesidir. Bu karma kod numarasının test
    sonucunuza benzersiz olarak atanması, hâlâ mümkündür. Akıllı telefonunuz internete bağlanır
    bağlanmaz, Uygulama bu karma kod numarasını sunucu sistemine iletir. Bunun üzerine sunucu
    sistemi bir dijital erişim kodu, yani bir belirteç (token) sunar ve bu belirteç Uygulamaya
    kaydedilir. Belirteç, sunucu sistemindeki karma kod numarasına bağlıdır. Uygulama daha sonra
    akıllı telefonunuzdaki karma kod numarasını siler ve sadece belirteci tutar. Böylece QR kod
    artık kullanılmış (geçersiz) olur, yani artık kimse tarafından kullanılamaz. Bu sayede QR
    kodunuzun test sonucunu sorgulamak için başka bir kullanıcı tarafından kullanılmasının önüne
    geçilmiş olur.

</p>

<p>
    <u>Test sonucunun saklanması</u>
</p>

<p>
    Test sonucunuz test kuruluşları tarafından hazır olduğunda, bu sonucu hemen ilgili karma kod
    numarası ile birlikte RKI tarafından işletilen test sonuçları veri tabanına kaydedilmek üzere
    gönderir. Test sonuçları veri tabanı, sunucu sistemi içinde ayrı bir sunucuda bulunur. Test
    kuruluşu, aynı matematik yöntemini kullanarak, size verilen QR kodda yer alan kod numarası
    bazında karma kod numarasını oluşturur.
</p>

<p>
    <u>Test sonucunun çağrılması </u>
</p>

<p>
    Uygulama, düzenli olarak Uygulamada kaydedilmiş olan belirteci kullanarak sunucu sisteminden
    kayıtlı testinizin durumunu sorgular. Sunucu sistemi, Uygulamaya testinizin güncel durumunu
    (sonuç hazır / sonuç hazır değil) paylaşır. Test sonucunuz hazır olduğunda, ilgili tanı (Korona
    pozitif veya Korona negatif) Uygulamaya iletilir. Uygulamadaki test durumu bildirimlerini
    etkinleştirdiyseniz (“Ayarlar” &gt; “Bildirimler” altında), söz konusu bildirimi alırsınız.
    Ancak Uygulamayı açtıktan sonra, test sonucu size gösterilir.
</p>
<p>
    Korona testiniz pozitif çıkmışsa, Uygulama, tekrar belirteci kullanarak sunucu sisteminden bir
    TAN (işlem numarası) ister. Bu TAN kodu, diğer kullanıcılara yanlış uyarı verilmesini önlemek
    için gereklidir. Bu amaçla sunucu sistemi, belirteci tekrar karma kod numarasına atar ve test
    sonuçları veri tabanından bu karma kod numarası için gerçekten bir pozitif test sonucunun
    mevcudiyetini doğrulamasını ister. İlgili doğrulama alındığında, sunucu sistemi TAN’ı oluşturur
    ve bunu uygulamaya iletir. Bu TAN’ın bir kopyası sunucu sisteminde kalır.
</p>
<h3>
    c. Hızlı test sonucunun kanıtı
</h3>
<p>
    Hızlı antjen testi sonucunu açarsanız ve test kuruluşunda negatif test sonucu durumunda sonucun
    isminizle görüntülenmesi seçeneğini seçerseniz negatif test bulgusu isminizle, doğum tarihinizle
    ve testin yapılma zamanıyla birlikte görüntülenir. Uygulama bunun için kara kodunun taranması
    sırasında okunan ilgili hızlı test verilerini kullanır. Hızlı test veriler, Uygulamada negatif
    hızlı test sonuçları gösterilmediği anda silinir.
</p>
<p>
    Uygulamada gösterilen test sonucunu hızlı testin sonucunun negatif olduğunu kanıtlamak için
    gerekirse üçüncü kişilere gösterebilirsiniz. Bunun için lütfen münferit durumda dijital test
    kanıtının kabul edilmesi için hangi taleplerin sağlanması gerektiği hakkında bilgi edininiz.
    Dikkate alınması gerekenler:
</p>
<ul>
    <li>RKI görüntülenen hızlı test sonuçlarının sizden test kanıtı talep eden veya edebilen (örn.
        iş yerleri, işverenler) yetkili makamlar ve diğer yetkili merkezler tarafından kabul
        edileceğine ilişkin garanti vermez.
    </li>
    <li>Uygulamanın kanıtlama fonksiyonunu kullanmakla yükümlü değilsiniz. Test sonucunuzu üçüncü
        kişilere karşı kanıtlamak zorundaysanız, kanıtı yasal (Federal eyaletlere özel olarak)
        talimatlar kapsamında başka şekillerde de ibraz edebilirsiniz.
    </li>
</ul>
<p>
    Sonucu pozitif çıkan test açılırken test isminizle görüntülenmez. Bu durumda adınız ve soyadınız
    Uygulamadan hemen silinir. Diğer hızlı test verileriniz Uygulamada poztif çıkan hızlı test
    sonucu görüntülenmediği anda (kodlar, test zamanı) silinir.
</p>
<h3>
    d. Hızlı test profili
</h3>

<p>
    Hızlı test profili katılımcı test merkezlerinde verilerin toplanmasının hızlandırılması olanağı
    sağlar. Bunun için uygulamada hızlı test profilinize kişisel bilgiler kaydedebilir ve bunları
    verilen tüm bilgileri içeren kişisel kare kodunuza dönüştürebilirsiniz. Test merkezinde
    uygulamanızdaki hızlı test profilinizin kare kodunu gösterebilir, böylece bu test merkezi
    tarafından taranır ve tarafınızca verilen bilgiler okunabilir. Hızlı testlerin uygulanması için
    gereken veriler bu şekilde hızlı ve güvenli bir şekilde hazırlanır. Hızlı test profiline hangi
    bilgileri vereceğinizi ve bunları test merkezlerinde gösterip göstermeyeceğinizi siz
    belirlersiniz. Test merkezinde gereken ve kare kodunda bulunmayan bilgileri test merkezinde
    farklı şekilde ibraz edebilirsiniz.
</p>
<h3>
    e. Diğerlerini uyarın
</h3>

<p>
    Korona testiniz pozitif çıkmışsa ve siz rastgele kimlik numaralarınızı Uygulama aracılığıyla
    paylaşırsanız, kullanıcılarla bir karşılaşma söz konusu olduğunda, bu kişilerin uyarılması
    sağlanır. Bunun yanı sıra sizinle eş zamanlı aynı olaylar veya konumlarda giriş denetimi
    yaptıran kullanıcılar uyarılır. Bu durumda, Uygulama şu verileri sunucu sistemine iletir:
</p>
<ul>
    <li>
        Son 14 gündeki kendi rastgele kimlik numaralarınız
    </li>
    <li>
        Son 14 gün içinde giriş denetimi yaptırdığınız olayların veya konumların olay kimlikleri ve
        ayrıca kaydedilen giriş ve çıkış saatleri dahil
    </li>
    <li>
        Semptomların başlangıcına ilişkin olası bilgi
    </li>
    <li>
        TAN’ınız (bkz. Madde 6&nbsp;b.)
    </li>
</ul>
<p>
    Test sonuçlarınız sunucu sistemine aktarılmadan (daha doğrusu, rastgele kimlik numaralarınız,
    olay kimlikleriniz ve kaydedilen giriş ve çıkış denetim zamanlarınız aktarılmadan) önce,
    Uygulama, verilere bir taşıma riski değeri ve gerçekleştirilen test tipi hakkında bilgi ekler.
    Taşıma riski değeri, 14 günlük dönemin her bir günündeki enfeksiyon olasılığının bir tahmini
    değeridir. Enfeksiyon olasılığı, enfeksiyonun süresine ve seyrine bağlı olduğundan, örneğin bir
    maruz kalma gününde, semptomların başlangıcından bu yana ne kadar zaman geçmişse, o gün
    enfeksiyon riski o kadar düşük olur. Bu ek taşıma riski değerleri, diğer kullanıcılar için
    enfeksiyon olasılığının daha kesin bir şekilde belirlenmesini mümkün kılar.
</p>

<p>
    Uygulamada sorgulanan semptomların başlangıcına ilişkin bilginin verilmesi, isteğe bağlıdır.
    Ancak bu bilgi, taşıma riski değerinin daha da kesin bir şekilde hesaplanmasında yardımcı
    olmaktadır. Bu bilgiyi sağlamadığınızda, enfeksiyonun tipik seyri varsayılarak taşıma riski
    değeri hesaplanır, yani rastgele kimlik numarası kullanımından sonra geçen süre ne kadar uzunsa,
    ilgili taşıma riski değeri de o kadar küçük olur.
</p>

<p>
    <u>Uygulama üzerinden test sonucunuzu almadıysanız:</u>
</p>

<p>
    Hızlı antijen testinizin sonucu pozitif çıkarsa test sonucunuzu Uygulama üzerinden açarsanız ,
    diğer insanları uyarabilirsiniz. PCR test sonucu pozitif çıktığında yakınlarınızı test sonucunu
    uygulamanın dışında alsanız dahi uyarabilirsiniz. Bunun için, “TAN iste” prosedürünü seçin.
    Bunun üzerine Uygulama sizden yardım hattını aramanızı ister. Orada bir yardım hattı çalışanı,
    Korona testinizin gerçekten pozitif çıktığından emin olmak için size birkaç soru soracaktır.
    Bunun amacı, yanlış uyarıların istemeden veya kasıtlı olarak tetiklenmesini önlemektir. Bu
    soruları doğru yanıtladıktan sonra, size cep telefonu / telefon numaranız ve adınız
    sorulacaktır. Bu, daha sonra sizi telefonla arayarak, Uygulamaya girmeniz gereken ve bir
    benzersiz TAN kodu size bildirmek içindir. Cep telefonunuz / telefon numaranız ve adınız,
    yalnızca bu süreçte geçici olarak kaydedilecek ve en geç bir saat içinde silinecektir.
    Aramanızdan hemen sonra, yardım hattı çalışanı, sunucu sistemindeki özel bir erişim yolu
    üzerinden benzersiz TAN’ınızı oluşturacak ve bu konuda bilgi vermek için sizi arayacaktır. Bir
    TAN yalnızca bir saat süreyle geçerli kalır ve dolayısıyla size iletildikten hemen sonra, ancak
    en geç bir saat içinde yardım hattındaki sistemden silinir. Uygulamaya geçerli bir TAN
    girildikten sonra, bu kod sunucu sistemine iletilir. TAN’ın kullanımı sayesinde gerçekten
    pozitif bir test sonucu olup olmadığını kontrol etmek ve böylece yanlış mesajları önlemek mümkün
    olur. Bunun ardından geçerli bir QR kodunu taranmasında olduğu gibi (Madde 6 b “Test
    sonuçlarının çağrılması”na bakın), Uygulama, sunucu sisteminden bir belirteç alır.
</p>
<p>
    Bazı nadir durumlarda, verdiğiniz bir uyarının, kişisel çevrenizde bu Uygulamayı kullanan ve
    uyarılmış kişilerin, bu uyarıyı sizin verdiğiniz sonucuna varabileceğini lütfen göz önünde
    bulundurun. Böyle bir durum örneğin, kendi kişisel çevrenizdeki bir kişinin, riskli
    karşılaşmanın bildirildiği gün, sizin dışınızda başka bir temas kurmaması halinde söz konusu
    olabilir.
</p>
<h3>
    f. Uygulamanın bilgilenme amaçlı kullanımı
</h3>

<p>
    Uygulama otomatik olarak sunucu sistemi üzerinden günlük istatistikleri alır ve bunlar
    Uygulamada görüntülenir. Bu sırada erişim verileri oluşur. Uygulamada örneğin
    www.bundesregierung.de gibi bağlantılı web siteleri açılır ve standart tarayıcıda (Android
    akıllı telefonlar) veya Uygulamada (iPhone’lar) görüntülenir. Hangi verilerin işleneceği,
    erişilen web sitesinin ilgili sağlayıcısı tarafından belirlenmektedir.
</p>
<h3>
    g. Temas güncesi
</h3>

<p>
    Temas güncesi, Uygulamanın ek bir işlevidir. Temas güncesindeki veriler, bir hatırlatma görevi
    görür ve yalnızca sizin tarafınızdan erişilebilir. Daha sonraki bir tarihte Korona testiniz
    pozitif çıkarsa ve sağlık kurumu sizden temas takibinde yardım etmenizi rica ederse, sağlık
    kurumuna temas takibi için gerekli bilgileri hızlı bir şekilde aktarabilirsiniz.
</p>
<p>
    Belli bir gün yüksek risk altında olduğunuzun saptanması halinde, böyle bir günde sizin için
    hesaplanan riskin görüntülenmesi, temas ettiğiniz kişileri veya size eşlik etmiş olan kişileri
    uyarmanıza yardımcı olabilir. Bu sayede temaslı kişileriniz, gerektiğinde kendi temas
    davranışlarını bu duruma ayarlayabilir ve böylece kendi çevrelerinde henüz saptanmamış olası
    enfeksiyonların önüne geçebilir.
</p>
<h3>
    h. Dijital aşı sertifikası
</h3>
<p>
    Uygulama, aşı sertifikalarınızı kaydetmenizi ve dijital olarak yanınızda bulundurmanızı mümkün
    kılar. Gerekli olduğunda, yasal açıdan zorunlu durumlarda, Koronavirüse karşı aşılamanızı
    eksiksiz olarak tamamladığınızı kanıtlamak için Uygulamayı kullanabilirsiniz.
</p>
<p>
    Uygulamaya bir aşı sertifikası eklemek için, aşı ile birlikte size sağlanan QR kodu tarayın. Bu
    sayede Uygulama, aşılamanıza ilişkin verileri QR kod üzerinden okur ve bunları akıllı
    telefonunuzun güvenli bir alanına saklar.
</p>
<p>
    Gerekli son aşılamanızdan 14 gün sonra Uygulama, ana ekranda aşı korumanızın eksiksiz olarak
    tamamlandığını gösterir. Uygulamada gösterilen dijital aşı sertifikasının QR kodu gerektiğinde
    kanıt olarak gösterebilirsiniz. Bu QR kod, resmi kontrol uygulamasıyla taranabilir ve Korona
    aşılamanıza ilişkin veriler buradan okunabilir. Bunun ardından kontrol uygulamasında aşı
    korumanızın tamamlanıp tamamlanmadığı gösterilir. Ayrıca adınız ve doğum tarihiniz de
    görüntülenir, bu sayede kontrol eden kişi bu bilgileri resmi kimlik belgenizdeki bilgiler ile
    karşılaştırabilir.
</p>
<p>
    Uygulamadaki aşı sertifikalarınızı kaydetme işlevini kullanmanın isteğe bağlı olduğunu göz
    önünde bulundurun. Aşı koruması yaptırdığınızı, yasal açıdan zorunlu durumlarda diğer
    yöntemlerle de kanıtlayabilirsiniz.
</p>
<p>
    Dijital aşı sertifikanızdaki QR kodun Korona aşılarınıza ilişkin veriler içerdiğini lütfen
    unutmayın. Yalnızca aşı durumunuzu kanıtlamanız gerektiğinde bunu gösterin. Söz konusu verilerin
    okunmasını istemiyorsanız, aşı sertifikasını ve QR kodu hiç kimseye göstermeyin.
</p>
<h3>
    i. Veri bağışı
</h3>

<p>
    Veri bağışı, Uygulamanın ek bir işlevidir. Veri bağışı kapsamında RKI’ye aktarılan kullanım
    verileri ve diğer isteğe bağlı veriler, Uygulamanın etki gücünü ölçmek ve aşağıda sıralanan
    iyileştirmeleri sağlamak üzere değerlendirmeler yapmak üzere kullanılır:
</p>
<ul>
    <li>
        Risk değerlendirmesinin iyileştirilmesi - Enfeksiyon riskinin teknik hesaplamasının
        doğruluğu ve güvenilirliğinin iyileştirilmesi hedeflenir. Bunun için riskli karşılaşmalarla
        ilgili veriler ve size görüntülenen uyarılar değerlendirilir. Buna dayanarak hesaplama
        yöntemi iyileştirilebilmektedir.
    </li>
    <li>
        Uygulamadaki kullanıcı kılavuzluğunun iyileştirilmesi - Uygulama kullanımının daha kolay
        olması hedeflenir. Bu bağlamda kullanıcıların Uygulamadaki bireysel adımlarına ilişkin
        veriler değerlendirilir. Bu sayede etiketlemeler ve uyarı notları daha anlaşılır hale
        getirilebilir ve kumanda elemanları daha kolay bulunabilecek şekilde konumlandırılabilir.
        Ayrıca Uygulama gösterimlerinin, farklı akıllı telefon modellerine uyarlanması mümkün olur.
    </li>
    <li>
        Uygulamaya ilişkin bilgilendirme ve yardımın sağlanması - Testlerin yapıldığı belirli
        tesisler ve laboratuvarlarla bağlantılı olarak veya belirli coğrafi bölgelerde Uygulamanın
        kullanımıyla ilgili olası sorunların varlığını saptamak hedeflenir. Böylece veri bağışı
        nedeniyle örneğin, test sonuçlarının belirli coğrafi bölgelerde geç elde edileceğinin
        farkına varılabilmektedir. Bu sayede sorumlu sağlık kurumu yetkilileri de olası teknik
        arızalar hakkında bilgilendirilebilmektedir.
    </li>
    <li>
        Pandemi seyrine ilişkin istatistiklerin iyileştirilmesi - Bu veriler, pandeminin seyrine
        ilişkin belirli olayların zaman ve mekan açılarından dağılımı ile ilgili bilgi verebilir ve
        belli bazı olayların gelişmesine daha hızlı tepki verilmesini sağlayabilir.
    </li>
</ul>
<p>
    Kullanım verileri ve diğer isteğe bağlı veriler, adınız veya kimliğinizle herhangi bir bağlantı
    olmaksızın saklanır ve değerlendirilir. RKI, kim olduğunuzu veya kiminle karşılaştığınızı
    öğrenmez.
</p>
<h3>
    j. Hata raporları
</h3>

<p>
    RKI, hatasız bir Uygulama sunmayı hedeflemektedir. Ancak, çok sayıda farklı sistem nedeniyle bu
    hedefe her zaman ulaşılmayabilmektedir. Hata analizi ile ilgili olarak Uygulama teknik desteğine
    yardımcı olmak için, Uygulamanızda hata raporu oluşturup RKI’ye aktarabilirsiniz. RKI,
    Uygulamanızda ortaya çıkan hataların nedenlerini belirlemek ve bunları gidermek için hata
    raporunu değerlendirmeye alacaktır.
</p>
<p>
    Bu hata raporları, adınız ve kimliğiniz ile herhangi bir bağlam olmaksızın geçici olarak
    saklanır ve hata analizi kapsamında değerlendirilir. RKI, kim olduğunuzu veya kiminle
    karşılaştığınızı öğrenmez. Ancak hata raporunu teknik desteğe iletirken, hata raporu kimlik
    numarasını ifşa ederseniz (örn. e-posta yoluyla), bu işlemin kimliğiniz hakkında ipuçları ortaya
    çıkarabileceğini göz önünde bulundurun.
</p>
<h3>
    k. Anketler
</h3>

<p>
    Anketler, Uygulama dışında yönlendirileceğiniz bir web sitesinde gerçekleştirilir. Uygulama,
    anketlerle bağlantılı olarak RKI’ye veri aktarımı sağlamaz. RKI tarafından yürütülen anketlerin
    amaçları, anket web sitesinde anketteki bilgilerde yer almaktadır.
</p>
<h3>
    l. Uygulamanızın orijinalliğinin doğrulanması
</h3>

<p>
    Uygulamanızın orijinalliğinin doğrulanması için akıllı telefonunuzun işletim sisteminin bir
    işlevi kullanılır. Bu sayede sadece uygulaması düzgün çalışan Uygulama kullanıcılarının veri
    bağışına veya anketlere katılması mümkün kılınır. Böylece istatistiklerin ve anket sonuçlarının
    tahrif edilmesinin önüne geçilir. Lütfen işletim sisteminizin sağlayıcısının muhtemelen akıllı
    telefonunuzun orijinallik kontrolünün yapıldığını anlayabileceğini ve bu nedenle kimliğinizi
    ortaya çıkarabileceğini unutmayın. Ancak, işletim sisteminizin sağlayıcısı Corona-Warn-App
    kullanımınız hakkında daha fazla bilgi almaz.
</p>
<h2>
    7. Sınır ötesi uyarı sistemi nasıl çalışır?
</h2>
<p>
    Diğer ülkelerdeki resmi Korona uygulamalarının kullanıcılarının da uyarılmasını için RKI, bu
    ülkelerdeki sorumlu merciler ve kurumlar (bundan böyle: <strong>sağlık kurumları</strong>) ile
    birlikte uyarı mesajlarının sınır ötesi değişimine yönelik merkezi uyarı sunucuları(bundan
    böyle: <strong>veri değişim sunucusu</strong>) kurmuştur. Veri değişim sunucusu, elektronik
    sağlık hizmetleri için üye devletler arasında kurulmuş olan ağın dijital altyapısını kullanır.
</p>
<ul>
    <li>Avrupa Birliği üye devletlerinden katılımcı ülkelerin veri değişim sunucusu, üye devletler
        ile AB arasındaki elektronik sağlık hizmetleri iletişim ağının dijital altyapısını kullanır.
    </li>
    <li>RKI bu değişim sunucusu dışında ayrıca, İsviçre Corona-App ve Corona-Warn-App kullanıcıları
        arasında da uyarıların iletilebilmesi için, İsviçre (İsviçre Konfederasyonu Federal Sağlık
        Dairesi) ile birlikte başka bir değişim sunucusu işletmektedir.
    </li>
</ul>
<p>
    Veri değişim sunucularına bağlı Korona uygulamalarının ulusal sunucu sistemleri, kendi pozitif
    listelerini düzenli olarak veri değişim sunucularına iletir ve onlardan diğer ülkelerin pozitif
    listelerini alır. Ülkeler arası uyarılar sadece PCR testinin pozitif çıkması ve sadece KOVİD-19
    bilgilendirme sistem tarafından kaydedilen görüşmeler nedeniyle tetiklenebilir. Olay kimlikleri
    ve tesadüf kimlikleri hızlı antijen testinin pozitif çıkması nedeniyle değişim sunucusuna
    aktarılmaz.
</p>
<p>
    İlgili sunucu sistemi, aldığı pozitif listeleri kendi pozitif listesiyle birleştirir, bu sayede
    risk değerlendirmesinde, diğer Korona uygulamalarının kullanıcılarıyla olan riskli karşılaşmalar
    da dikkate alınabilir (bkz. Madde 6&nbsp;e.). Diğer katılımcı ülkeler, RKI tarafından sağlanan
    pozitif listelerle aynı yöntemi kullanarak çalışmaktadır.
</p>
<p>
    Veri değişim sunucularına, yalnızca ulusal Korona uygulamalarının uyumlu olduğu ve aynı yüksek
    düzeyde veri gizliliği güvencesi veren ülkelerin katılmasına izin verilmektedir. Bunun için,
    özellikle, katılımcı ülkelerin Korona uygulamalarının da COVID-19 bildirim sistemini kullanması,
    ilgili ulusal sağlık kurumları tarafından onaylanmış olması ve ayrıca kullanıcılarının
    gizliliğinin korunması zorunludur.
</p>
<ul>
    <li>AB içinde işletilen veri değişim sunucusuna ilişkin iş birliğinin teknik ve organizasyonel
        ayrıntıları AB Komisyonunun bir kararında belirlenmiştir (15 Temmuz 2020 tarihli Uygulama
        Kararı (AB) 2020/1023, bu karara <a
                href="https://eur-lex.europa.eu/eli/dec_impl/2020/1023/oj">
            https://eur-lex.europa.eu/eli/dec_impl/2020/1023/oj
        </a>. adresinden erişebilirsiniz. RKI ve katılımcı ülkelerin yetkili sağlık kurumları, sınır
        ötesi risk değerlendirmesi ve uyarısı sağlamak üzere veri değişim sunucularında bulunan
        pozitif listelerde yer alan verilerin (rastgele kimlik numaraları ve semptomların
        başlangıcına ilişkin olası bilgiler) işlenmesinden müştereken sorumludur.
    </li>
    <li>
        İsviçre ile ortaklaşa işletilen veri değişim sunucusunun çalışması ve veri alışverişi, RKI
        ve İsviçre arasında özel bir anlaşmada düzenlenmekte olup, ayrıntıları <a
            href="https://www.rki.de/DE/Content/InfAZ/N/Neuartiges_Coronavirus/WarnApp/Warn_App.html">
        https://www.rki.de/DE/Content/InfAZ/N/Neuartiges_Coronavirus/WarnApp/Warn_App.html</a>
        adresinden erişilebilir. Veri değişim sunucusunun teknik işletimi, İsviçre Federal Sağlık
        Dairesi tarafından gerçekleştirilmektedir. Pozitif listelerin saklanması, sağlanması ve daha
        sonra silinmesinden, RKI ve İsviçre Federal Halk Sağlığı Dairesi müştereken sorumludur.
    </li>
</ul>
<p>
    Sisteme katılımcı ülkeler listesinin değişebileceğini, lütfen göz önünde bulundurun. İlgili
    sorumlu sağlık kurumları hakkında bilgilerin bulunduğu güncel listenin yer aldığı sıkça sorulan
    sorulara <a href="https://www.coronawarn.app/en/faq/#interoperability_countries">https://www.coronawarn.app/en/faq/#interoperability_countries</a>
    adresinden erişebilirsiniz.
</p>
<h2>
    8. Uygulamanın hangi izinlere gerek duyar?
</h2>
<p>
    Uygulama, akıllı telefonunuzdaki çeşitli işlevlere ve arabirimlere erişim gerektirir. Bunun
    için, Uygulamaya belli bazı izinleri vermenizi gereklidir. Bu yetkilendirme sistemi, işletim
    sisteminizin teknik özelliklerine göre değişmektedir. Örneğin yetkilendirmeler, akıllı
    telefonunuzda yetkilendirme kategorilerinde birleştirilmiş olabilir ve sizin yetkilendirme
    kategorisini bir bütün olarak kabul etmeniz gerekebilir. Uygulama tarafından talep edilen
    yetkiler verilmezse, hiçbir Uygulama işlevinin kullanılamayacağını veya yalnızca birkaçının
    kullanılabileceğini lütfen unutmayın.
</p>
<h3>
    a. Teknik gereksinimler (tüm akıllı telefonlar)
</h3>

<ul>
    <li>
        Uygulama, sunucu sistemiyle veri alışverişinde bulunabilmek için internet bağlantısı
        gerektirir.
    </li>
    <li>
        Akıllı telefonunuzun kendi rastgele kimlik numaralarını gönderebilmesi ve diğer akıllı
        telefonlardan rastgele kimlik numaralarını kaydedebilmesi için, Bluetooth işlevinin
        etkinleştirilmesi zorunludur.
    </li>
    <li>
        Uygulama, enfeksiyon riskinizi otomatik olarak hesaplamak ve bir kayıtlı testin durumunu
        sorgulamak için akıllı telefonunuzda arka planda çalışabilmelidir. Arka plan işletimini
        devre dışı bırakırsanız, Uygulamanın tüm eylemlerini kendiniz başlatmanız gerekir.
    </li>
</ul>
<h3>
    b. Android akıllı telefonları
</h3>

<p>
    Bir Android akıllı telefon kullanıyorsanız, ayrıca aşağıdaki sistem işlevlerinin de
    etkinleştirilmesi gerekir:
</p>
<ul>
    <li>
        Android’in COVID-19 bildirim sistemi (COVID-19 temas bildirimleri)
    </li>
    <li>
        Sürüm 10’a kadar olan Android sürümlerinde konum belirleme özelliği etkinleştirilmelidir.
        Ancak konum verileri toplanmaz.
    </li>
    <li>
        Enfeksiyon riskinizin ve test sonuçlarının durumlarındaki değişikliklerden haberdar olmak
        için, bildirim işlevinin etkinleştirilmiş olmalıdır. Bildirim işlevi, işletim sisteminde
        standart olarak etkinleştirilmiştir.
    </li>
</ul>
<p>
    Bunların yanı sıra Uygulama aşağıdaki yetkilere gerek duyar:
</p>
<ul>
    <li>
        “Test sonucu çağır” ve “Olay giriş denetimi” işlevleri, QR kodları okuyabilmek için kameraya
        erişim yetkisi gerektirir.
    </li>
</ul>
<h3>
    c. iPhone’lar (Apple iOS)
</h3>

<p>
    Bir iPhone kullanıyorsanız, aşağıdaki sistem işlevlerinin de etkinleştirilmesi gerekir:
</p>
<ul>
    <li>
        iOS’in COVID-19 bildirim sistemi (maruz kalma bildirimleri)
    </li>
    <li>
        Enfeksiyon riskinizin ve test sonucunuzun durumundaki değişikliklerden haberdar olmak için,
        bildirimler işlevi etkinleştirilmiş olmalıdır.
    </li>
</ul>
<p>
    Bunlara ek olarak Uygulama aşağıdaki yetkilere gerek duyar:
</p>
<ul>
    <li>
        “Test sonucu çağır” ve “Olay giriş denetimi” işlevleri, QR kodları okuyabilmek için kameraya
        erişim yetkisi gerektirir.
    </li>
</ul>
<h2>
    9. Verileriniz ne zaman silinir?
</h2>
<p>
    Saklama süresi, verilerinizin kaydedildiği amaçlara veya Uygulama işlevlerine göre
    değişmektedir. Verilerin saklama süresini belirlerken RKI, 14 güne kadar süren inkübasyon dönemi
    (hastalığın bulaşmasından hastalığın başlangıcına kadar geçen süre) ve enfekte bir kişinin
    inkübasyon dönemi bitiminden sonra diğer insanlar için oluşturduğu enfeksiyon riskinin süresine
    ilişkin güncel bilimsel bulguları dikkate alır. Madde 6’da daha kısa bir saklama süresi
    belirtilmedikçe, aşağıdaki süreler geçerlidir:
</p>
<h3>
    a. Akıllı telefonunuzdaki veriler
</h3>

<p>
    Pozitif listeler 14 gün geçtikten sonra Uygulama belleğinden silinir. “Giriş denetimlerim”
    alanındaki olay verileri 14 gün sonra otomatik olarak silinecektir. Alternatif olarak, “Giriş
    denetimlerim” alanındaki veri girişlerini istediğiniz zaman manuel olarak da silebilirsiniz.
    Sizin için Uygulamada hesaplanan enfeksiyon riski (örn. “düşük risk”), her güncellemeden sonra,
    ancak en geç 14 gün sonra Uygulama belleğinden silinir. Çağırdığınız Korona testi pozitif ise ve
    siz bir uyarı tetikledikten hemen sonra belirteç, Uygulama belleğinden silinir. Temas
    günlüğündeki veriler akıllı telefonunuzda 16 gün boyunca saklanır ve ardından otomatik olarak
    silinir. Ancak bu verileri istediğiniz zaman, daha erken de silebilirsiniz. Bir olaya veya bir
    konuma giriş denetimi yaptırdığınızda, ilgili giriş denetimi kaydı silindikten sonra bile temas
    günlüğündeki verilerin hâlâ orada saklı kaldıklarını lütfen unutmayın. Bir kez hızlı test
    profili oluşturduysanız bu, siz tekrar silene kadar uygulamada kalır. Aşı sertifikalarını
    taradıysanız, bu veriler siz onları silene kadar Uygulamada kayıtlı kalacaktır.
</p>
<h3>
    b. Sunucu sistemlerindeki veriler
</h3>

<p>
    Pozitif listeler, 14 gün sonra tüm sunucu sistemlerinden (değişim sunucuları dahil) silinir.
    Diğer tüm veriler en geç 21 gün sonra silinir.
</p>
<h3>
    c. Veri bağışı
</h3>

<p>
    Veri bağışı kapsamında RKI’ye aktarılan kullanım verileri ve diğer isteğe bağlı veriler 180 gün
    sonra silinir.</p>
<h3>
    d. Hata raporları
</h3>
<p>
    Akıllı telefonunuzda kaydedilmiş bir hata raporunu istediğiniz zaman silebilirsiniz. Teknik
    desteğe göndermiş olduğunuz hata raporları ise en geç 14 gün sonra silinecektir.
</p>
<h3>
    e. Uygulamanızın orijinalliğinin doğrulanması
</h3>

<p>
    Uygulamanızın orijinalliğini doğrulamak için akıllı telefonunuzun oluşturduğu kimlik kodları,
    RKI’ye gönderildikten 30 gün sonra sunucu sistemlerinden silinir.
</p>
<h2>
    10. Verileriniz kime aktarılır?
</h2>
<p>
    Uygulama aracılığıyla diğer kullanıcıları pozitif PCR testi nedeniyle uyardığınızda, test
    sonucunuz son 14 güne ait rastgele kimlik numaralarınız halinde ve semptomların başlangıcına
    ilişkin isteğe bağlı bilgiler, veri değişim sunucularına katılan ülkelerin sorumlu sağlık
    kurumlarına gönderilir ve oradan da sınır ötesi uyarı sistemine katılan resmi Korona
    uygulamalarının sunucu sistemlerine aktarılır. Ulusal Korona uygulamalarının sunucu sistemleri,
    bu verileri pozitif listelerin bir ögesi olarak kendi kullanıcılarına dağıtır. Corona-Warn-App
    kullanıcılarına olay kimlikleri yalnızca RKI sunucu sistemi aracılığıyla dağıtılır. Pozitif
    antijen hızlı testi nedeniyle uyarı durumunda verileriniz değişim sunucusuna aktarılmaz.

</p>

<p>
    Katılımcı AB ülkelerinin yetkili ulusal sağlık kurumları, ortaklaşa işletilen uyarı sisteminin
    işletimi ve bakımı için AB Komisyonuna işletici kuruluş olarak yetki vermiştir. Corona-Warn-App
    ile İsviçre Corona-App arasında gerçekleşen sınır ötesi uyarılar ile ilgili olarak veri değişim
    sunucusu, RKI ile koordineli olarak İsviçre Federal Sağlık Dairesi tarafından işletilir ve
    bakımı yapılır.
</p>

<p>
    RKI, Uygulamanın teknik altyapısının bir bölümünün (örn. sunucu sistemleri, yardım hattı)
    işletimi ve bakımı için, işletici kuruluş olarak T-Systems International GmbH ve SAP Deutschland
    SE & Co. KG firmalarını görevlendirmiştir. Bu firmalar, aynı zamanda AB Komisyonu tarafından,
    katılımcı ülkelerin ortaklaşa işletilen uyarı sisteminin teknik yapısının temini ve idaresi için
    alt işleyici olarak görevlendirilmektedir. Sözü gelmişken, RKI, Uygulamanın kullanımıyla
    bağlantılı olarak toplanan verilerinizi, yalnızca RKI’nin yasalar tarafından yükümlü kılınması
    veya Uygulamanın teknik altyapısına bir saldırı olması durumunda bir yasal takibat veya cezai
    kovuşturma için ifşa edilmesi gerekli olduğu takdirde üçüncü taraflara aktarır. Diğer durumlarda
    RKI tarafından veri aktarımı gerçekleşmez.
</p>
<h2>
    11. Verileriniz AB dışındaki ülkelere aktarılacak mı?
</h2>
<p>
    Pozitif PCR testi nedeniyle uyarıyı tetiklediğinizde, rastgele kimlik numaralarınız, İsviçre
    Federal Sağlık Dairesi ile birlikte RKI tarafından işletilen İsviçre’deki veri değişim
    sunucusuna da gönderilir. Pozitif antijen hızlı testi nedeniyle uyarı yapılması durumunda
    verilerinizin bu şekilde aktarılması gerçekleştirilmez.
</p>
<p>
    AB, İsviçre veri koruma seviyesinin yeterliliğinin belirlendiği bir yeterlilik kararı
    çıkarmıştır (GVKT madde 45). Bundan başka güncel pozitif listeler, kullanıcının konumundan
    bağımsız olarak (örneğin tatilde veya iş gezisinde) çağrılır. Ayrıca, Uygulamanızın
    orijinalliğinin doğrulanması kapsamında verilerin AB dışındaki bir ülkeye aktarılması söz konusu
    olabilir. Akıllı telefonunuz tarafından oluşturulan ve akıllı telefonunuzun ve Uygulamanın
    sürümüyle ilgili bilgileri içeren kimlik kodu, akıllı telefonunuzun işletim sisteminin
    sağlayıcısına (Apple veya Google) aktarılır. Bu süreçte verilerin üçüncü ülkelere, özellikle
    ABD’ye aktarılması da söz konusu olabilir. Orada muhtemelen Avrupa hukuku standartlarına uygun
    kişisel verilerin koruma seviyesi bulunmayabilir ve Avrupa’daki veri koruma haklarınız
    uygulanmayabilir. Bu bağlamda özellikle üçüncü ülke güvenlik makamlarının işletim sistemi
    sağlayıcısına aktarılan bu verilere erişme ve örneğin verileri diğer bilgilerle ilişkilendirerek
    bunları değerlendirmeye alma olasılığı bulunmaktadır. Ancak bu, yalnızca aktarılan kimlik
    kodlarını etkiler. Karşılaşma verileri gibi Uygulamadaki diğer veriler bu prosedüre dahil
    edilmez.
</p>
<p> Ancak Uygulama tarafından aktarılan veriler, sadece Almanya’daki sunucularda veya
    bir diğer AB (veya Avrupa Ekonomik Alanı) ülkesindeki sunucularda işlenir,
    dolayısıyla Genel Veri Koruma Tüzüğünün (GVKT) katı gerekliliklerine tabi
    kalır.
</p>
<h2>
    12. Verdiğiniz rıza beyanını nasıl geri alabilirsiniz?
</h2>
<p>
    Geleceğe dönük geçerli olmak üzere, Uygulamada RKI’ye verdiğiniz bir onayı istediğiniz zaman
    geri alma hakkına sahipsiniz. Bununla birlikte, verileriniz işlenmesi halen gerçekleştirilmiş
    ise artık bu işlemler geri alınamaz. RKI’nin, özellikle akıllı telefonlardan diğer kullanıcılara
    halen aktarılmış olan rastgele kimlik numaralarını silme olanağı yoktur.
</p>
<h3>
    a. Maruz kalma güncesine ilişkin rıza beyanı
</h3>

<p>
    Maruz kalma güncesine vermiş olduğunuz rıza beyanını, istediğiniz zaman Uygulamadaki kaydırıcıyı
    kullanarak, işlevi devre dışı bırakabilir veya Uygulamayı silerek iptal edebilirsiniz. Risk
    değerlendirmesini tekrar kullanmak isterseniz, kaydırıcıyı yeniden etkinleştirebilir veya
    Uygulamayı yeniden yükleyebilirsiniz.
</p>
<h3>
    b. “Test sonucunu çağırın” işlevine dair rıza beyanı
</h3>

<p>
    Uygulamanın test sonucunu çağırması için verdiğiniz rıza beyanını, testi Uygulamada
    görüntüleyip, sonra kaldırarak iptal edebilirsiniz. Bunun ardından test sonucunu çağırmak için
    kullanılan belirteç, Uygulama belleğinden silinir, böylece belirteç artık sunucu sisteminde
    atanamaz. Aynı testi Uygulamanıza yeniden atamanız veya aynı QR kodu yeniden taramanız mümkün
    değildir. Yeniden bir test yaptırırsanız ve test sonucunu görmek isterseniz, yeniden buna dair
    rıza beyanında bulunmanız istenecektir. Ancak test sonucu Uygulamada halen mevcutsa, ilgili rıza
    beyanı artık geri alınamaz.
</p>
<h3>
    c. “Diğerlerini uyarın” işlevine dair rıza beyanı
</h3>
Diğer insanları uyarmak için test sonucunuzun ( (daha doğrusu, son 14 güne dair rastgele kimlik numaralarınız, olay kimlikleriniz ve kaydedilen giriş ve çıkış denetim zamanlarınızın) aktarılmasına ilişkin vermiş olduğunuz rıza beyanını, testi görüntüleyerek ve ardından “Diğerlerini uyar” seçeneğini devre dışı bırakarak iptal edebilirsiniz. Ayrıca “Giriş denetimlerim” altındaki olayların veya konumlara ait veri girişlerini silebilir ve böylece bu olaylara ilişkin verilerin uyarı gönderimi kapsamında kullanılmasını önleyebilirsiniz. Bu olanak, diğer kullanıcıları uyarmak için henüz rastgele kimlik numaralarınızı göndermediğiniz sürece söz konusudur.
<p>
    Rastgele kimlik numaralarınızı gönderdikten sonra, verdiğiniz rıza beyanını geri almanın tek
    yolu artık Uygulamayı silmektir. Sunucu sistemine halen iletilmiş olan rastgele kimlik
    numaralarınız, Uygulama belleğinden silinecek ve böylece artık size veya akıllı telefonunuza
    atanamayacaktır. Daha sonra tekrar bir uyarı tetiklemek isterseniz, Uygulamayı yeniden
    yüklemeniz ve tekrar rıza beyanında bulunmanız gerekecektir. Halen Uygulamanıza atanmış olan ve
    diğer insanları uyarmak için gönderilen bir test sonucu, diğerlerini uyarmak için yeniden
    kullanılamaz.
</p>
<p>
    Uygulama belleğinden halen sunucu sistemine aktarılmış olan olay kimliklerini silmek için,
    “Giriş denetimlerim” altındaki olay veya konum veri girişlerini de silebilirsiniz. Bunun
    ardından olay kimlikleri, artık size veya akıllı telefonunuza atanamaz.
</p>
<p>
    RKI, rastgele kimliklerinizi, olay kimliklerinizi ve taşıma riski değerlerinizi, sunucu sistemi
    tarafından dağıtılmış olan pozitif listelerden ve kullanıcıların akıllı telefonlarından silme
    olanağına sahip değildir. Ayrıca, akıllı telefonunuzun COVID-19 bildirim sisteminde saklanan
    maruz kalma verilerinizi silme işlemini, muhtemelen akıllı telefonunuzun sistem ayarlarında
    manuel olarak gerçekleştirmelisiniz. Bunun için Madde 5 b altındaki bilgileri de dikkate alın.
</p>
<h3>
    d. “Olay giriş denetimleri” rıza beyanı
</h3>
<p>
    “Giriş denetimlerim” altındaki olay veya konum veri girişlerini istediği zaman silebilirsiniz.
    Böylece, bu olaylarla ilgili verilerin "Diğerlerini uyar” işlevine bağlı olarak kullanılmasını
    ve olay kimliklerinin size veya akıllı telefonunuza atanmasını önleyebilirsiniz.
</p>
<h3>
    e. “Veri bağışı” rıza beyanı
</h3>

<p>
    Uygulamanın ayarlarından “Verileri bağışla” seçeneğini devre dışı bırakarak, istediğiniz zaman
    vermiş olduğunuz rızayı geri alabilirsiniz. Bunun ardından Uygulama, artık kullanım verilerinizi
    ve diğer isteğe bağlı verileri günlük olarak RKI’ye aktarmayacaktır. Daha sonra veri bağışına
    yeniden izin vermek isterseniz, ilgili işlevi ayarlardan yeniden etkinleştirebilirsiniz.
</p>
<h3>
    f. “Hata raporları” rıza beyanı
</h3>
<p>
    Daha önceden RKI’ye gönderdiğiniz hata raporlarının analizi için olan rıza beyanınızı geri
    çekebilirsiniz, bunun için teknik desteğe hata raporu kimlik numaranızı belirterek, hata
    raporunun artık analiz edilmesini istemediğinizi bildirmeniz yeterlidir. Bunun üzerine hata
    raporunuz silinir. RKI’nin bu prosedürde kimliğinizi öğrenebileceğini göz önünde bulundurun.
    Hata raporu kimlik numaranızı teknik destek aktarmazsanız, gönderilen hata raporu 14 gün sonra
    otomatik olarak silinecektir.
</p>
<h3>
    g. “Anket” rıza beyanı
</h3>

<p>
    Bir RKI anketine katılmak için gereken rızanızı, Uygulamada değil, anketin gerçekleştirildiği
    web sitesi üzerinden verirsiniz. Orada, verdiğiniz rızayı nasıl geri alabileceğinize ilişkin bir
    açıklama da bulunmaktadır.
</p>
<h3>
    h. “Uygulamanızın orijinalliğinin doğrulanması” rıza beyanı
</h3>

<p>
    Uygulamanızın orijinalliğinin doğrulanması için verdiğiniz rızayı geri alırsanız, bunun ilgili
    veri işleme üzerinde doğrudan herhangi bir etkisi yoktur. Siz bu rızanızı verdikten hemen sonra,
    akıllı telefonunuz tarafından oluşturulan kimlik kodu, işletim sisteminizin sağlayıcısına
    aktarılır ve Uygulamanızın orijinalliğinin doğrulanması ve onaylanması orada gerçekleşir.
</p>
<h2>
    13. Başka hangi veri koruma haklarına sahipsiniz?
</h2>
<p>
    Kişisel verilerinizi RKI tarafından işlendiği sürece, ek olarak aşağıdaki veri koruma haklarına
    da sahipsiniz:
</p>
<ul>
    <li>
        GVKT madde 15, 16, 17, 18, 20 ve 21 kapsamındaki haklar,
    </li>
    <li>
        <a
                href="https://www.rki.de/DE/Content/Institut/OrgEinheiten/Datenschutz/Datenschutz_node.html"
        >
            RKI’nin veri koruma görevlisi
        </a>
        ile iletişim geçme ve isteklerinizi dile getirme hakkı (GVKT madde 38, fıkra 4 uyarınca) ve
    </li>
    <li>
        veri koruma denetim makamına şikayette bulunma hakkı. Bunun için ya ikâmet yerinizdeki
        yetkili denetim makamı ya da RKI için yetkili makam ile iletişime geçebilirsiniz. RKI için
        yetkili denetim makamı: Bundesbeauftragte für den Datenschutz und die Informationsfreiheit
        (Federal Veri Koruma ve Bilgi Özgürlüğü Komiseri) Graurheindorfer Str. 153, 53117 Bonn.
    </li>
</ul>
<p>
    Bu veri koruma hakları, diğer insanları uyarmak için son birkaç güne ait rastgele kimliklerinizi
    gönderdiğiniz sürece (Madde 7’ye bakın), veri değişim sunucusuna katılan ülkelerdeki veri
    işlemeden sorumlu sağlık kurumları tarafından da size tanınmaktadır.
</p>

<p>
    Lütfen yukarıda sözü geçen veri koruma haklarının, yalnızca bu talep edilen hakların ilgili
    olduğu verilerin açıkça sizin şahsınıza atanabilmesi halinde ifa edilebileceğini göz önünde
    bulundurun. Bu yalnızca, sunucu sistemine aktarılan verilerin, şahsınıza veya akıllı
    telefonunuza açık bir şekilde atanmasını sağlayan Uygulama üzerinden daha fazla kişisel
    verilerin toplanmasıyla mümkün olabilmektedir. Bu işlem Uygulamanın amaçları doğrultusunda
    gerekli olmadığından, RKI bu tür ek verileri toplamak zorunda değildir (GVKT madde 11, fıkra 2).
    Kaldı ki, bu işlem, mümkün olduğunca az veri toplama hedefine ters düşecektir. Bu nedenle,
    yukarıda belirtilen veri koruma hakları, kimliğiniz hakkında vermiş olduğunuz ek bilgilerle bile
    genellikle yerine getirilememektedir.
</p>
<h2>
    14. Veri koruma görevlisi ve iletişim
</h2>
<p>
    Veri gizliliğine ilişkin sorularınızı ve endişelerinizi RKI’nin resmi veri koruma görevlisine
    gönderebilirsiniz: Robert Koch-Institut, z.&nbsp;H. des Datenschutzbeauftragten (veri koruma
    görevlisi), Nordufer 20,13353 Berlin veya e-posta yoluyla: <a href="mailto:datenschutz@rki.de">datenschutz@rki.de</a>.
</p>
<p>
    Baskı 28.05.2021
</p>